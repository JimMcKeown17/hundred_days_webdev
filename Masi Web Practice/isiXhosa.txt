text = "Kutheni kufuneka befundelwe nabantwana abangekaqalisi
esikolweni? Kungokuba oko kunceda ukukhula kweengqondo
zabo nomdla wokuthanda iingoma! Funda nabantwana bakho
rhoqo, uza kuyibona indlela abakhawuleza ngayo ukufunda
nabakwenzayo ngeencwadi! Nazi ezinye zeengcebiso
zokwabelana ngeencwadi:
•	 Funda isihloko negama lombhali kwakunye nomzobi rhoqo xa ufunda
incwadi. Xa ikokokuqala niyifunda incwadi nabantwana bakho, mana
ubacela baqashisele ukuba inoba ingantoni na incwadi leyo ngokuthi
basebenzise isihloko sayo nemifanekiso eseqweqweni.
•	 Funda ngokuzimisela kangangoko
unako. Usenokungakhululeki ncam
xa usaqala ukwenza oku kodwa
bona abantwana bakho baza
kukonwabela oko!
•	 Ukuqikelela okuza
kwenzeka ngeli xa ufunda
sisakhono esisetyenziswa
ngumfundi onamava
rhoqo efunda. Zama
ukuziphuhlisa ezi zakhono
ebantwaneni xa ufunda ibali
ngokuthi ubabuze umbuzo
ofana nalo ‘Ucinga ukuba kuza
kwenzeka ntoni?’.
•	 Benze baqonde banzi abantwana
bakho ngokuthi ubuze umbuzo
ofana nalo ‘Kukukhumbuza ntoni oku?’ nalo ‘Ngowawutheni wena ukuba
ibinguwe?’ imibuzo efana nale yenza ukuba ibali linxibelelane nokwenzeka
kubomi babantwana ze ngalo ndlela bawazi ukuba amabali asebenza
njani – konke oku kubalulekile kuphuhliso lokukwazi ukufunda nokubhala.
•	 Zama ukuba abantwana bakho bafikelele kwiincwadi ezahlukeneyo
kangangoko unako. Bafundele iincwadi ezibhalwe ngababhali
ababathandayo, ubakrobise ke nakubabhali abatsha.
•	 Waphindaphinde awona mabali bawathandayo abantwana bakho xa
bekucela! Okuye bewaqonda ngcono amabali, yitsho balandele emva
kwakho xa ufundayo. Bacele ‘bafunde’ loo mabinzana aphindaphindayo
nezivakalisi ezifana nesi ‘Ndakuvuthela ndivuthele ndiyibhidlize iphele indlu
yakho’ okanye, ‘qhwayi, qhwayi, qhwayi’.
•	 Misela bucala ixesha elikhethekileyo apho niza kuthi nifundelane khona
iincwadi. Khetha incwadi oyithandayo naleyo ucinga ukuba iza kunika
umdla kubantwana bakho. Kananjalo ke ungawatyesheli amabali
abawakhethe ngokwabo abantwana bakho.

Ukunxibelelana nonyana wam
ngokusebenzisa amabali
UJama Wezo waseHeidelberg eRhawutini uyakuthanda
ukufundela unyana wakhe ominyaka mithathu ubudala,
u-Orifha (Ori) Unathi Jama. Uthi waqala ukunxibelelana
nonyana wakhe kwangaphambi kokuba azalwe,
esesesiswini kunina wayemculela. “Oku kwaqhuba nasemva
kokuba ezelwe u-Ori ze oko kwaphetha kusisiqhelo kuthi,”
utshilo uJama. “Ngoku akhulileyo ke ndikhuthazwa yinto
yokuba uzicelela ngokwakhe ukufundelwa ibali phambi
kokuba alale yonke imihla.”
Umbalisela awaphi amabali unyana wakho?
Amanye wamabali ngamabali endiwaqwebe ngokwam. Amanye
ndiwathatha ebhayibhileni amanye ke ziintsomi endandizibaliselwa ngethuba
ndandisengumntwana.
Abanye abantu bacinga ukuba ukufundela abantwana ngumsebenzi
wabantu ababhinqileyo. Luthini olwakho uluvo ngoku?
Andivumelani noko. Nawuphi na umzali unokumfundela umntwana!
Ucinga ukuba kubalulekile ukufunda ngolwimi lwakho?
Xa sibafundela amabali ngolwimi lwabo abantwana sibethelela ukuba bazidle
ngolwimi abaluthethayo.
Kunjani ke ukufundela unyana wakho?
Kuba ngathi yincoko ngoba u-Ori
uyalinganisa, uyaphendula okanye aphikise
xa kukho imfuneko!
Kwenza mahluko mni ukumfundela u-Ori?
Ufumana isigama esitsha ze afunde
nangendlela yokusebenzisa amagama xa
ndimfundela amabali.
Uthini kwabanye ootata abasacinga
ngokubafundela abantwana babo?
Ukuphulaphula amabali kuphuhlisa
ukucinga kwabantwana. Ngako oko ukuba
ootata bafuna ukunceda abantwana babo
baphuhle, enye yezinto abanokuyenza
kukubafundela besebancinci. Yenza ibali linike umdla!
1. Faka umbala kumfanekiso weMvubu nowoMlilo kwibali elithi Yalahlekelwa
kanjani buboya bayo imvubu.
2. Sika kwimigca eboniswe ngamachaphaza abomvu ze usebenzise iglu
ukuncamathisela imifanekiso ephepheni okanye kwikhadibhothi elicekeceke.
3. Sika ngobunono kwimigca eboniswe ngamachaphaza amnyama.
4. Ncamathisela abalinganiswa bebali kwizinti ezincinci okanye kwimicinga
yokusela wenze oonopopi.
5. Sebenzisa oonopopi ngolonwabo ukuphinda ubalise ibali elithi Yalahlekelwa
kanjani buboya bayo imvubu
UBella uneminyaka emi-5 ubudala. Uhlala nomama wakhe nenja, uNoodle. Umhlobo
wakhe omkhulu nguNeo kwaye basoloko bedlala bobabini yonke imihla ukubuya kukaNeo
esikolweni. UBella uthetha isiXhosa ekhaya kwaye sele efunda amaculo ambalwa esiNgesi.
UBella uyakuthanda ukuphulaphula amabali awabaliselwayo okanye awafundelwayo. Kwaye
uyakuthanda ukubuka imifanekiso esezincwadini nokubalisa awakhe amabali. UBella akukho
silwanyana angasithandiyo – akathandi nje uNoodle yedwa – ngako oko uyawathanda amabali
angezilwanyana. Kodwa uyawathanda namabali angeenkosazana namagqwirha, nangona
ngamanye amaxesha emoyikisa nje!
UFeleng Fishmoth uyawathanda amabali. ‘Mama, ndicela usibalisele ibali’
wayesitsho qho ngokuhlwa. Ndiyakucela torho, nceda!’
UMama Fishmoth wayesazi ibali elinye kuphela, kwaye wayesele ebukruquka
kukusoloko elibalisa. Kodwa uFeleng nabanye abantwana bakwaFishmoth
babesoloko bemcenga. Wabaxelela ngokubalasela kwakhe kwigumbi
lokuphekela. Wathetha ngohambo lwakhe lwalapho, nangezinto ezinkulu
nezingaqhelekanga awathi wazibona ekhabhathini. ‘Abantu basebenzisa
izinto ezininzi, ezifana neekomityi neepleyiti namacephe,’ wabalisa watsho.
‘Aziqhelekanga ngeyona ndlela!’
Uvutho-ndaba lwebali kuxa uMama uFishmoth exelela abantwana ngeentlobo
zokudla athe wazingcamla kolu hambo lwakhe. ‘Kwakukho iingququ zezonka,
amaxolo wama-apile, izigaqa zezidudu ezimnandi namagaqa eswekile emva
kwesitovu...’ ubalise watsho.
‘Mh-h-h!’ batsho ngamazwi anika umbono wobuncwane.
Emva koko wafika kwisigaba esibi seli bali – mhla umntu wazama
ukumshwabadela. ‘Ndabalekela ukusindisa ubomi bam!’ watsho uMama
Fishmoth.
Ngenye imini uMama Fishmoth waxelela abantwana bakhe ukuba mabaphume
baye kwisidlo sasemini. ‘Feleng, ungoyena umdala,’ watsho. ‘Nceda ke
ubakhathelele odadewenu nabantakwenu.’
AbakwaFishmoths abasoloko besidla yonke imihla, ngako oko abancinci
babelambe kakhulu. Balinda de kwemka wonke umntu kwasala kuthe cwaka
endlwini. Ze ngabanye ngabanye balambisa baphuma kwiintanda zodonga
lwendlu ababehlala kuyo. ‘Ndilandeleni,’ wasebeza watsho uFeleng.
Benyuka benyuka ngomlenze wetafile enkulu. Phezu kwayo kwakukho iincwadi
ezintathu okanye ezine ezivuliweyo zinephepha neekhrayoni zithe saa apho.
‘Khangela oku kutya kunencasa kangaka,’ wahleka usisi kaFeleng.
Kodwa wathi akujonga kumzobo orhoqololo uFeleng wavakala esithi ‘Sukudla
iincwadi. Yidla le – inencasa ngenxa yekhrayoni enayo.’
Ngokukhawuleza abantakwabo Feleng noodadewabo babexakeke yimizobo
kodwa yena wayeqolozele kwimigcana egosogoso emnyama nakwimifanekiso
enemibala eqaqambileyo kumaphepha encwadi evulekileyo. Wenyuka kuyo,
ze waqalisa ukuhamba kancinane
nangobunono ngemigcana leyo
igosogoso.
Udadewabo omncinci uFifi wajonga ze
wabuza wathi, ‘Wenza ntoni Feleng?’
Wasuka wancuma uFeleng. ‘Linda
wena, uza kubona,’ watsho."
2. IINDIDI ZEZINCOKO
2.1 ISINCOKO ESIBALISAYO
2.1.1 Inkcaza: Isincoko esibalisayo sibalisa ibali elithile/isiganeko esenzekileyo okanye
 esehlileyo.
2.1.2 Injongo: Kukubalisa ibali/ ngesiganeko.
2.1.3 Abantu ekujoliswe kubo: Nabanina ofunda esi sincoko.
2.1.4 Iimpawu zesincoko esibalisayo
Mfundi xa ubhala isincoko esibalisayo :
● Bhala ngebali / ngesiganeko esenzekileyo / isiganeko esiqwetyiweyo.
● Bhala isakhiwo sebali esidlwengula umxhelo nesikholelekayo.
● Balisa usebenzisa ixesha elidlulileyo okanye ixesha langoku ukutsala umdla
nokungqala kwebali.
● Umhlathi wokuqala oyintshayelelo mawubhalwe ngokudlwengula umxhelo.
● Kwintshayelelo yakho makuvele indawo ekuqhubeka kuyo ibali, ixesha eliqhubeka
ngalo, abalinganiswa abakhoyo.
● Kwisiqu sakho sesincoko okwenzeka ebalini makulandelelaniswe ngokwamaxesha
okwehla kwebali. Umzekelo ukuba ubalisa ngotyelelo eKapa, sukubalisa ngezinto
ezenzeke ekhaya kanti sele useKapa okanye uthi sele usithi ndanxiba uphinde uthi
ndathambisa.
● Ubukhulu becala sebenzisa izenzi ezibonisa intshukumo ukuze ibali lakho libe
lelikholelekayo.
● Sebenzisa intetho-ngqo xa ufuna umlinganiswa abengathi ngophilayo kumfundi,
ingxelo-ntetho ayikukhuthazi oko.
● Igama ngalinye olisebenzisayo lisebenzise ngenjongo ukwenzela ukuba isincoko
sakho siyondelelane. Kulinge oku ngokubhala ibali elifutshane elinamagama
angamashumi amahlanu.
● Ibali maliye kufika kuvuthondaba.(malifikelele kwesi siganeko singunobangela
wokubaliswa kwebali)
● Qinisekisa ukuba isiphelo sesanelisayo kwaye sicacile.
2.1.5 Ulwimi/isigama sokubalisa:
● Mfundi kulindeleke ukuba usebenzise izichazi, izifanekisozwi, izaci namaqhalo
ngokufanelekileyo
● Sebenzisa izihlanganisi ezibonisa isizathu nonobangela, isigama sokwakha
imifanekiso-ngqondweni, izafobe, kunye nezimelabizo zoqobo ukunqanda ukuba ibali
obhala ngalo lingabi nomdintshi.
● Qaphela ithoni, irejista, isimbo sokubhala, isigama esifanelene nenjongo okanye
isimo sentlalo.
19
2.1.6 Isakhiwo
Ucwangciso zimvo/imephu yengcinga
• Qiniseka ukuba iingcinga neezimvo zakho ezikwimephu yakho yengcinga ziyathungelana.
Intshayelelo
● Kumhlathi wakho wokuqala apho wazisa khona ngesihloko sakho kunye nokubekela izimvo
eziqulathwe sisihloko.
● Mayibe mfutshane kodwa imeme/itsale lowo umbhalelayo ukuze abanomdla koko uza kubhala
ngako kwisiqu, ngeliphandle mayithi ndifunde.
● Mayiquke ixesha, isimo sentlalo sebali obhala ngaso kwaye iveze /yazise abalinganiswa
abaphambili bebali lakho.
● Umqheba okanye isivakalisi sakho sokuvula sibalululeke kakhulu.
Isiqu
● Masiquke uluhlu lwemihlathi ethungelanayo ebonisa ukukhula kwesihloko.
● Umhlathi ngamnye mawuqulathe ingongoma ethile.
● Ungasebenzisa amagama afana nala: ngokufanayo, ngaphandle, nangona kunjalo, naza kuthi
enze ukuba intsingiselo icace gca kwaye uqiniseke ukuba kukho uthungelwano lwezimvo.
● Isiqu sikhokhelela kuvuthondaba lwesincoko.
● Imo mayibunjwe ngokusebenzisa ithoni enamandla nethe ngqo.
Isiphelo
● Lo ngumhlathi wokugqibela wesincoko oqhina onke amasolotya esincoko sakho.
● Kulapho uveza khona iimvakalelo zakho ngesihloko.
● Lowo ufunda isincoko sakho makeve ukuba ngoku uyaphetha. Amagama afana nala;
elokuphetha,kuyabonakala ukuba, njalo, ngenxa yoko azakukuncedisa ukuze isincoko sakho
usiphethe ngokufanelekileyo njengoko yokuba sigqwese.
● Isivakalisi sakho sokugqibela salo mhlathi masomelele ze sithi gqolo ukuhlale sihleli
engqondweni yolowo funda isincoko sakho.
Umsebenzi
Jonga kwingcaciso engasentla malunga nesakhiwo sesincoko esibalisayo, ze ukhethe kwezi zihloko
zilandelayo:
1. Nangoku ndisayiva loo ntsholo
2. Isala kutyelwa sibonwa ngolophu.
20
2.2 ISINCOKO ESICHAZAYO
2.2.1 Inkcaza
Kwisincoko esichazayo uzoba umntu, umba othile, imeko, indawo, nayo nayiphi na into, usebenzisa
amagama. Olu didi lwesincoko lungachaza ubume, inkangeleko, isimo, iimpawu nenkqubo.
2.2.2 Injongo
Kukunika inkcaza malunga nalo nto kubhalwa ngayo.
2.2.3 Abantu ababhalelwayo
Sibhalelwa nawuphi na umntu oza kufunda isincoko. Qaphela ithoni, irejista, isimbo sokubhala, isigama
esifanelenelekileyo nenjongo yokubhala isincoko.
2.2 4. Iimpawu
● Yila umfanekiso ngokusebenzisa amagama achaza oko kwenzeka kwesi sincoko sichazayo.
● Sebenzisa imifanekiso-ngqondweni kangangoko unako, umzekelo; oweliso, owendlebe,
owencasa, owesikhumba nowempumlo.
● Olu didi lwesincoko lubhalwa kwixesha langoku okanye elidlulileyo.
● Amagama kunye neenkcazo zikhethe ngononophelo ukufikelela kwisiphumo esifunekayo.
2.2.5 Ulwimi/isigama sokuchaza:
● Mfundi kulindeleke ukuba usebenzise izichazi, izifanekisozwi, izihlomelo, izichazi, izaci
namaqhalo ngokufanelekileyo.
● Sebenzisa isigama esibonisa iindlela zokulandelelana nokuthungelana kwengcamango
nokulandelelana kwemiba, esifana umzekelo; okokuqala, kwakhona, okunye, lilonke,
elokugqiba.
● Qaphela ithoni, irejista, isimbo sokubhala, isigama esifanelene nenjongo okanye isimo
sentlalo.
2.2.6 Isakhiwo
Cwangcisa isincoko sakho. Ungacwangcisa ngokuthi wenze imephu yengqondo okanye ucwangcise
ngokwemihlathi. Qiniseka ukuba uyilo lwakho luhambelana nesincoko sakho. Yahlula isincoko sakho
sibe nentshayelelo, isiqu nesiphelo.
Intshayelelo -cazulula isihloko ukuze kuvele intsingiselo yaso nokusiqonda. Quka ukungathathi cala
noluvo lwakho kwinkcazo yakho. Sive usiqonde isihloko osichazayo kangangoko ngendlela ecace gca.
● Yiveze kwalapha kwintshayelelo mfundi into oza kugxila kuyo kwisiqu sakho sesincoko.
Isiqu- Masahlulwe ngokwemihlathi equka iingongoma/ imiba oza kunyathela kuyo ekuchazeni kwakho.
● Kunyanzelekile kumhlathi ngamnye ukuba ubenesivakalisi esingundoqo esiveza/ esinabisa
ubuthumbu besihloko kunye nezivakalisi ezixhasayo.
● Izivakalisi zakho mazize nemizekelo okanye neenkcukacha ezixhasayo.
● Qinisekisa ukuba unesivakalisi esivala umhlathi ngamnye esibethelela oko ubukuthetha kuwo.
Isiphelo- Kumhlathi wakho wesiphelo shwankathela iingongoma eziphambili zoko ububhala ngako
kumhlathi ngamnye. Usenokuphetha ngokuvakalisa iingcamango zakho okanye izindululo ngesihloko
eso ubhalo ngaso. 3.1 injongo
Kukuvuselela isakhono sobugcisa bokubhala kutolikwa okubonwayo.
3.2 Okulindelekileyo
● Phononga umfanekiso
● Qwalaselisisa okusemfanekisweni kwiinkalo zonke.
● Qwalasela zonke iinkcukacha ezibonakala emfanekisweni ezivuselele imvakalelo, imizwa
nemifanekiso ngqondweni ekhokelela kwingcinga ngoko ungabhala ngako ngalo mfanekiso
● Qaphela ukuba ingaba okusemfanekiso kubonakala kukwimo yentshukumo okanye kuzinzile.
● Thathela ingqalelo imiqondiso okanye iimpawu ezithile ezinokuncedisa ukuqikelela isincoko
sakho.
● Jonga indlela ezinxulumana ngayo zonke izinto ezikumfanekiso owunikiweyo.likhona na
ikhonkco eliqhagamshela iindidi zezinto nemiqondiso neempawu ezithile naphakathi kwabantu
nento ekhoyo.
3.3 Xa utolika umfanekiso zibuze le mbuzo ilandelayo:
● Ubona ntoni kulo mfanekiso uwunikiweyo?
● Yiyiphi eyona nto igqamileyo kwezi zikulo mfanekiso?
● Yintoni imbono ephambili etyhilwa ngulo mfanekiso?
● Zeziphi iingcinga/imvakalelo/iinkumbulo namava akufikelayo xa ujonge lo mfanekiso?
● Nguwuphi umyalezo odluliswa ngumfanekiso emva kokuba uwuhlalutyile?
● Luluphi udidi lwesincoko onokulubhala olungqamene nalo mfanekiso uwunikiweyo.
 (khumbula ukuba ungabhala naluphi na udidi lwesincoko).
● Thiya isihloko esihambelana nomfanekiso.
3.4 Isakhiwo
Xa ubhala isincoko usebenzisa la manqaku alandelayo:
● Landela inkqubo yokubhala nokunikezela ngokuthi wenze isazobe sengqondo ngokwesihloko
sakho.
● Dandalazisa iingongoma oza kubhala ngazo kuquka intshayelelo, isiqu nesiphelo sesincoko
sakho.
● Bhala isincoko sakho uqinisekisa ukuba silandela isazobe sakho sengcinga/ ngqondo.
● Sebenzisa ipensile yakho ukuhlela isincoko ujonga upelo, iimpawu zobhalo
IINDIDI ZEMIHLATHI (IMIHLATHI/IMIHLATHI EMIDE)
• Imihlathi yahluke ngokwendlela ebhalwa ngayo, oko kukuthi ngefomathi kunye nomxholo.
• Ngezantsi apha luludwe lwemihlathi emide efundiswayo ngokwemigangatho yolwimi.
IMIHLATHI/IMIHLATHI EMIDE:
Ziimbhalo zoqhagamshelwano ezinobunyani ezinjongo yazo ikukunxibelelana/ukudlulisa ulwazi
phakathi kwabantu ababini nangaphezulu.
5.1 ILETA YOBUHLOBO
5.1.1 Inkcaza:
• Olu didi lubhalelwa izihlobo, izalamane nabahlobo ngeenjongo ezahlukileyo.
5.1.2 Injongo
• Kukugqithisa umyalezo/ ulwazi nokugcina ubudlelwane.
5.1.3 Ifomathi/ iimpawu:
● Mayiqulathe idilesi enye ebhalwe ngendlela eyamkelekileyo iqalwe kwisiqingatha sephepha,
ime, ingaxwesi. Umhla, inyanga nonyaka ebhalwe ngawo mawubhalwe ngasezantsi kwedilesi.
(inyanga mayibhalwe ngokwamagama ingengawo amanani umz. 12 Matshi 2021)
● Uvumelekile ukuboleka igama lesiNgesi xa ubhala inyanga kodwa ulibhale ngesiXhosa (umz.
Matshi) okanye usebenzise amagama entsusa. Umzekelo: (Kwindla).
● Emva kwedilesi kulandela isibuliso. (umz: Nokulunga endimthandayo)
● Shiya umgca phakathi kwedilesi nesibuliso (isibuliso sibhalwa ngesiXhosa).
● Akukho ziphumlisi kwidilesi, kwisibuliso nakwisiphelo.
● Kubalulekile ukuba imihlathi yakho yesiqu uyahlule ngokweengcamango ezahlukileyo
● Sebenzisa ulwimi olungekho sesikweni ukuya kolusesikweni. (olusesikweni ulusebenzisa xa
uthetha nomntu omdala kunawe)
● Isiqukumbelo seleta yakho masibe neminqweno emihle.
● Kwisiphelo seleta yobuhlobo kubhalwa: “umhlobo wakho” kunye negama lakho elingenafani.
(Akuvumelekanga ukuba ufake intsayino gama)
● Qaphela: Kwiileta zobuhlobo akubikho mmiselo uthe ngqo wokuba intshayelelo mayithini
kuxhomekeke kulowo ubhalayo ukuba unga angahlahla indlela ngelithini. Umzekelo, angaqala
mhlawumbi ngokubhekisa kwindaba ebebekhe bazincokola, okanye axolisele ukungaphenduli
msinyane kwileta ebeyibhalelwe.
● Qiniseka ukuba uphendula ngokombuzo obuziweyo.
● Qaphela ukuba isiphelo sakho sihambelana nokuba ububhalela bani. Umzekelo: Ukuba
ububhalela umakhulu/utatomkhulu kwisiphelo uya kuthi; “Umzukulwana wakho”, ukuba
ubhalela umama wakho, uya kuthi: Intombi yakho/ Unyana wakho, wandule ukubhala igama
lakho elingenafani ngasezantsi.* Ukucula kukhuthaza abantwana
bafunde amagama amatsha.
isiXhosa
Masidlale, sifunde sikhule kunye
Mna!
1 kunsidlale, de sikhule ke kunye Masidlasidlale, sifunde sikhunde sikhule kunye Masidlae kunye Masidlale, sifunde sikhidlale, sifunde sikhule kunye Masidunde sikhule kunye Masidlale, sifunde se kunye Masidlale, sifunde sikhule kunye Masidlale, sifunde sikhule kunye Masidlale, sifunde sunde sikhule kunye Masidlale, sifunde sikhule kunye Me kunye Masidlale, sifunde sikhule kunye Masidlale, sifundeMasidlale, sifunde sikhule kunye Masidlale, sifunde sikhule kunyunde sikhule kunye Masidlale, sifunde sikhule kunye Masidlale, sifue kunye Masidlale, sifunde sikhule kunye Masidlale, sifunde sikhule kunyasidlale, sifunde sikhule kunye Masidlale, sifunde sikhule kunye Masidlale, siunde sikhule kunye Masidlale, sifunde sikhule kunye Masidlale, sifunde sikhule kuule kunye Masidlale, sifunde sikhule kunye Masidlale, sifunde sikhule kunye Masidlaleasidlale, sifunde sikhule kunye Masidlale, sifunde sikhule kunye Masidlale, sifunde sikhuleunde sikhule kunye Masidlale, sifunde sikhule kunye Masidlale, sifunde sikhule kunye Masidlale
Mna ndindim. Ndikhethekile. Usapho lwam luyandithanda
kakhulu.
* Xa umntwana elusana, ubona,
uva kwaye afunde izinto ezininzi.
* Inkoliso yokukhula yenzeka
ekuzalweni kwakhe kuye
kwisithathu.
* Amava akhayo, njengokuwola
nokuthetha, kunegalelo
ekukhuleni kwengqondo
yomntwana.
2
 Masibawole sithethe
nabantwana bethu
yonke imihla!
2
Masidlale, sifunde sikhule kunye 
Ndinegama elimnandi. Likhethekile.
* Abantwana kudingeka
bawaxabise amagama abo.
* Abantwana bayathanda ukuzoba
imifanekiso yabo ubuqu.
* Abantwana bamelwe kukuxelelwa
ukuba kungani na amagama abo
ekhethekile nje.
Abantwana
masibaxelele
amabali angabo
nangamagama abo.
Masidlale, sifunde sikhule kunye 3
3
Ndingumntwana waseMzantsi Afrika.
* Abantwana bamelwe
kukufundiswa ngeesimboli
zaseMzantsi Afrika.
* Wonke umntwana waseMzantsi
Afrika umelwe ku-kuba nesatifiketi
sokuzalwa.
* Abantwana bamelwe
kukufundiswa kusekwangoko
kubomi babo malunga nokuba
bangobani na eMzantsi Afrika.
 Masithethe nabantwana
bethu ngamafa abo
emveli, kwanokuba
bavela phi na eMzantsi
Afrika!
4
Masidlale, sifunde sikhule kunye 
Ukutya okusempilweni kunceda ingqondo yam ikhule ibe
nkulu futhi yomelele!
* Ingqondo yomntwana ikhula
ngokukhawuleza ukusuka
ekuzalweni ukuya kwiminyaka
emithathu.
* Isondlo esilungileyo sibaluleke
kakhulu ekukhuleni kwengqondo.
* Wonke umntwana umelwe
kukuba nokutya oku-ninzi
okunesondlo yonke imihla.
Masinike abantwana
bethu ukutya
okulungiswe kakuhle
nokusempilweni yonke
imihla!
Masidlale, sifunde sikhule kunye
5
Ndingalunceda usapho lwam.
* Abantwana abancinci
maxawambi bayathanda
ukuthabatha inxaxheba
kwimisetyenzana yasekhaya.
* Abantwana abancinci abasoloko
bezazi iindima zabo zesini.
* Abantwana bayakonwabela
ukuba yinxalenye yemisebenzi
yosapho ngendlela yokudlala.
 Masibakhuthaze
abantwana bethu
badlale ngekhaya!
6
Masidlale, sifunde sikhule kunye 
Xa ndigula, usapho lwam luyandigcina.
* Abantwana abaseziintsana
bafumana amakhadi abo
“eNdlela eya eMpilweni”.
* Abazali bamelwe kukugcina
ikhadi “leNdlela eya eMpilweni”
kwindawo ekhuselekileyo.
* Abantwana abancinci bamelwe
kukusiwa kwizi-bonelelo
zamayeza ukuze kukhangelwe
impilo nogonyo oluyimfuneko.
Masiqinisekise ukuba
abantwana bethu
bafumana ukhangelo
lwempilo rhoqo.
Masidlale, sifunde sikhule kunye
7
Ndiyathanda ukuzoba, nokupeyinta, noku“bhala”.
* Xa abantwana beqala ukufunda
ukuhlala, banga-bamba izinti
neepensile.
* Kwasebuncinaneni, abantwana
abancinci bayathanda ukubhala
amarhoqololo phezu kwezinto.
* Abantwana baziva bekhuthazekile
ukuphuhlisa izakhono zabo
zokubhala xa benconywa
ngokubhala am-arhoqololo,
ukuzoba okanye ukupeyinta.
Masibonelele abantwana
bethu ngamathuba
okubhala amarhoqololo,
ukupeyinta okanye
ukuzoba.
8
Masidlale, sifunde sikhule kunye 
Ndiyathanda ukudlala ngamanani nangeepateni.
* Xa befunda ukuthetha,
abantwana bayathanda ukubala
izinto ezibangqongileyo.
* Abantwana bachonga iipateni
neemilo ezikoku-bangqongileyo.
* Ngokumatanisa imisebenzi,
abantwana banga-wanakana
amanani neemilo.
Masizobe futhi
sithethe ngeepateni
neemilo kunye
nabantwana bethu.
Masidlale, sifunde sikhule kunye
9
Ndiyathanda ukumamela amabali!
* Abantwana bayathanda
ukubaliselwa amabali.
* Amabali anokuba ngeentsapho
zabo, anokuba nga-bo ubuqu,
okanye apho luhlala khona
usapho.
* Abantwana bayonwaba xa
befundelwa amabali.
 Masichithe
ixesha sifundela
futhi sibalisela
abantwana bethu
amabali.
10
Masidlale, sifunde sikhule kunye 
Ndiyathanda ukuthetha nokucula nokuhleka.
* Ukucula kukhuthaza abantwana
bafunde amagama amatsha.
* Ukudanisa kungasetyenziswa
njengendlela yokuthamba
kwabantwana.
* Ukuthetha nabantwana
kuyabanceda bakhule uku-zazi
bona.
Masifumane
ixesha lokuthetha,
ukucula nokudanisa
nabantwana babo!
Masidlale, sifunde sikhule kunye


Ingonyama kunye nenkawu
Ingonyama kunye nenkawu
Libali likaIkeogu Oke
Imifanekiso izotywe nguJiggs Snaddon-Wood
Liguqulelwe esiXhoseni nguNobuntu Stengile

Ngenye imini uTatomkhulu wayefuna ukusifundisa isifundo sokuthembeka nokuba nombulelo, ngoko ke wasibalisela ibali lengonyama nenkawu …
Ingonyama nenkawu zazihlala kwihlathi elishinyeneyo. Ingonyama yayizula ihlathi lonke phantsi, lo gama inkawu yayihlala phezulu ezincotsheni zemithi. Ngenye imini ingonyama yabona iqatha lenyama libekwe phantsi kwigqabi lomthi webhanana. “Naku ukutya okusimahla nokundizele lula ndingakusebenzelanga,” yacinga njalo.

Ingonyama yasondela embindini wegqabi lebhanana, kodwa yathi nje ukuba ilume ngamazinyo ayo, suka umhlaba wavuleka phantsi
kwayo. Yatshona kuloo mngxuma unzulu ingonyama neqatha elo lenyama kunye negqabi lebhanana.
“Yayingayazi njani ingonyama into yokuba ukutya okusimahla
akusoloko kusimahla; nokutya okufumaneka lula akufumaneki lula njengokuba kubonakala njalo?” watsho uTatomkhulu. “Wayengakwazi njani ukumkani wasehlathini, ukuba umzingeli womba umngxuma onzulu waza wawugquma ngegqabi lebhanana. Emva koko wabeka inyama esazulwini segqabi lebhanana waza igqabi waligquma ngentlabathi ukuze umgibe ungabonakali?”
Umngxuma wawumxinwa kangangokuba ingonyama yayikwazi ukuma nkqo kuphela, imi ngemilenze yayo yangasemva. Ingonyama yazama ukuphuma kulo mngxuma unzulu, kodwa ngomtsi ngamnye umhlaba obomvu wawudilika
udilizwa ziinzipho zayo ize iphinde iyokuwela ezantsi emngxunyeni. Ingonyama ediniweyo yayisahleli apho kuloo mngxuma unzulu ngorhatya ukubona kwayo umsila ugqitha. Loo msila yayingumsila wenkawu eyayitsibe umngxuma.

Ingonyama yakhwaza icela uncedo.
“Kumkani wenza ntoni emngxunyeni onzulu nomnyama kangaka?” yayibuza ngelitshoyo inkawu, ijonge emngxunyeni.
“Ndiwele apha,” yatsho ingonyama ngelizwi elibonakalisa ukuphelelwa ngamandla. “Kudala ndilapha okoko kwakusasa. Nceda undisindise.”
Inkawu yathandabuza yaze yasuka yahamba, kodwa ingonyama yazinga ngokuyicenga. Yathi inkawu engonyameni, “Kuthiwa zonke izilwanyana ezakhe zakunceda, zange ziphile ukuze zikwazi ukubalisa elo bali.”
“Ndiyazi ukuba ukrelekrele ukuba ungakholelwa kubuxoki obuxelelwa ziintshaba zam ngam,” yatsho ingonyama. “Nceda undisindise.”
Ekugqibeleni inkawu yayisizela ingonyama yaza yafaka umsila wayo emngxunyeni ukuze usetyenziswe njengentambo. Ingonyama yabambelela kumsila wenkawu yagwencela, yenyuka yaphuma. Kodwa yathi naxa sele iphumile emngxunyeni yaqhubeka iwubambe nkqi umsila wenkawu.
“Ndiyeke! Andikuncedanga na ndakukhupha emngxunyeni onzulu njengoko ubundicelile?” inkawu yabuza ingonyama.
Kodwa ingonyama yawuqinisa ngakumbi umsila wenkawu. Yathi inkawu xa ijonga ingonyama emehlweni, yabona indlela ingonyama eyayilambe ngayo. “Nceda undiyeke ndihambe!” yakhala inkawu. Kodwa ingonyama yaye iwuqinisa ngakumbi umsila wenkawu.
Ngephanyazo kwathi gqi ixhegokazi. Lalisendleleni eya kwifama yalo ukubona kwalo ezi zilwanyana zibini zixambulisana. Lema labuza ukuba zilwela ntoni na. Inkawu yalichazela indlela ethe yanceda ngayo ingonyama yayikhupha emngxunyeni onzulu.

“Kodwa ngoku ibambe nkqi umsila wam ayifuni
kundiyeka ndihambe,” yakhalaza.
“Ingaba oku yinyaniso?” ixhegokazi labuza ingonyama. Ingonyama yanqwala ivuma. Ixhegokazi lathi kwinkawu, “Dibanisa iintupha zakho uthi, ‘Ngoku ndiza kufa ndifela inceba yam. Ngoku ndiza kufa ndifela inceba yam.’” Ngokwenene ke, inkawu yenza njalo.
Ixhegokazi laguquka labhekisa kwingonyama lathi, “Dibanisa iintupha zakho uthi, ‘Kukho oza kufa efela inceba yakhe. Kukho oza kufa efela inceba yakhe.’” Ingonyama yanyusa inqina layo elingabambanga nto yaphinda oko yayikuxelelwa lixhegokazi.
“Hayi!” latsho ixhegokazi. “Ndithe dibanisa iintupha zakho, kwaye ndithetha iintupha zakho zamanqina omabini angaphambili, uze uthethe la mazwi.” Lo gama ingonyama ithobela umyalelo wexhegokazi idibanisa iintupha zayo, inkawu yaphuncuka yabaleka yemka. Ingonyama yayileqa inkawu yade yakhwela emthini owawukufutshane. Idakumbile, ingonyama yabheka ijonga
kwindawo ababelibone kuyo ixhegokazi, kodwa ixhegokazi lalingasekho apho.
UTatomkhulu wanqumama wasijonga ebusweni, wasifumana sibonakala sichwayitile kuba inkawu isindile kwingonyama ekhohlakeleyo.

Sebenzisa ubugcisa bakho!

Sebenzisani iipleyiti zamaphepha, izikere, amaphepha, ipeyinti neglu ukwenza iimaski zobuso benkawu nobengonyama. Sebenzisa iteyiphu encamathelayo ukuzincamathelisa kwizinti ezinde. Emva koko, zonwabeleni nizenzela umdlalo weqonga osekelwe kweli bali.




Umnqweno wosuku lokuzalwa
libhalwe nguMichelle Friedman
Imifanekiso ngu-Alzette Prins
Liguqulelwe esiXhoseni nguNobuntu Stengile

“Owu Nkosi yam,” wazicingela njalo umama kaLethabo ehleli etafi leni yasekhitshini. “Ndiza kwenza njani? Ngomso lusuku lokuzalwa lukaLethabo kwaye andinamali yoneleyo yokumthengela isipho.” ULethabo wayemi ngasesinkini ehamisha ingoma lo gama ahlamba izitya. “Mmmm la la ... Mmmm la la.” “Lethabo,” watsho uMama, “lusuku lwakho lokuzalwa ngomso. Ndinganika ntoni?” “Owu Mama,” watsho uLethabo, “Andizazi ukuba ndifuna ntoni na.” “Ndizakukhe ndicinge ngento endinokukunika yona,” uMama utshilo. Dam dam di dam ... dam dam di dam. UMama wayebetha itafi le kancinane ngeminwe yakhe. ULethabo wasithanda eso sandi. “Dam dam di dam … dam dam di dam,” wayeculela ezantsi njengokuba esiya kwigumbi lakhe lokulala. Wakhulula izihlangu zakhe wahlala ebhedini. “Ndifuna ntoni ngosuku lwam lokuzalwa?” wazibuza uLethabo ekhwaza. “Kuyamangalisa ukuba ubuze loo nto!” kwatsho ilizwi.

“Ngubani lowo? wabuza uLethabo esima ngeenyawo. “Ndingaboni mntu nje apha.” “Ndiphantsi kwebhedi!” latsho ilizwi. “Nceda uphume apho!” ULethabo watsibela ebhedini yakhe kwakhona. “Iyuuu!” Apho phambi kwakhe kwakumi isigcawu. Sasimi ngemilenze yaso esibhozo. Yayikhangeleka ngathi zizinti. “Ndicela uxolo ngokukoyikisa!” Isigcawu sathoba intloko yaso. “Igama lam ndinguFelix. Ndisisigcawu esiluhlobo lwe-Anansi”. Umnqweno wosuku lokuzalwa libhalwe

“Mna ke ndinguLethabo. Ndiyawuthanda umnqwazi wakho!” “Enkosi, Lethabo. Umnqwazi lo wam uvela eGhana! Imibala yawo yeyefl egi yaseGhana – ubomvu, umthubi naluhlaza.” “Iphi iGhana?” wabuza uLethabo. “Ikude kakhulu, ise-Afrika,” waphendula uFelix. “Yintoni isigcawu sohlobo lweAnansi?” wabuza uLethabo. “Ndiphuma kusapho lwezigcawu zohlobo lwe-Anansi. Siyaziwa kakulu. Sivela eNtshona Afrika. Abanye bethu bazifumana bengene kwezinkulu iingxaki, kodwa mna andinalo elo lishwa. Okanye ke mandithi, oko akwenzeki rhoqo oko,” utdho ehleka uFelix. “Kutheni ulapha?” uLethabo wabuza. “Undibizile,” watsho uFelix. “Kodwa mna andizikhumbuli ndikubiza nje!” watsho uLethabo. UFelix wahleka. “Ewe nangoku undibizile, ngeliya xesha ubuhamisha, uculela ezantsi. Ngoku ke, nceda uvale amehlo akho, ndinento emangalisayo endikuphathele yona.” ULethabo wavala amehlo akhe ngezandla zakhe. Wayemva uFelix ehamba-hamba apha endlwini.

Kwavakala isandi esazalisa igumbi. Dam dam di dam … dam dam di dam. Eso sandi sasifana neso sasisenziwa ngumama wakhe ngeminwe etafi leni, kodwa sasikufutshane sona kwaye sivakala kakhulu. “Awu, ingaba yintoni bethu?” wavakala esitsho. “Vula amehlo akho!” kukhwaza uFelix. UFelix wayebetha amagubu asibhozo ngaxeshanye. Unyawana lwakhe ngalunye lwaluphezu kwegubu. Amagubu ayenze isangqa, emjikelezile. Intloko yakhe yayijikeleza lo gama abetha igubu ngalinye. Dam dam di dam ... dam dam di dam. “Awu ndiyayithanda!” ULethabo wancuma. Watsiba-tsiba ejikeleza igumbi, ecula lo gama uFelix abetha amagubu. Isandi samagubu kunye nomculo kaLethabo zazalisa elo gumbi lincinane. Sasingqubeka eludongeni, sinyukele esilingini, sihlele ekhaphethini, siziqhusheke eziswini zabo, sinamzelele iinzwane zabo kwaye sihambelana nesingqi sokubetha kwentliziyo zabo. “Lethabo, ingaba konke kulungile?” Umama wakhe wakroba ngaphaya kocango.

“Owu, ewe Mama,” watsho uLethabo. “Bendicinga nje ngosuku lwam lokuzalwa.” Umama kaLethabo wavala ucango wabuyela ekhitshini. “Owu nkosi yam, kazi yinto endiza kuyithini le?” utshilo. “Felix! Uphi?” ULethabo wakhangela phantsi kwebhedi. “Ungaphuma ke ngoku.” “Ndiphantse ndabhaqwa!” utshilo uFelix. “Abantu abadala bayathanda ukundigxotha.” “Nceda undixelele ukuba kutheni uze kundibona,” watsho uLethabo. “Kulungile ke, ndiyazi ukuba lusuku lwakho lokuzalwa ngomso. Ufuna isipho esiyintoni?” wabuza uFelix. “Igubu, Felix! Ndifuna igubu!” Kwangoko uLethabo waziva elusizi.

“Kodwa sele sishiywe lixesha lokulithenga. Zonke iivenkile sele zivalile.” “Ha, ha,” wahleka uFelix. “Cela nje igubu kumama wakho. Cela nje igubu laseNtshona Afrika. Ngoku ke cimela kwakhona ze ucele okunqwenelayo entliziyweni yakho. Usale kakuhle Lethabo!” ULethabo wacimela, “Akwaba bendinegubu,” watsho. Wavula amehlo akhe. UFelix wayesele emkile. “Mama! Mama!” “Yintoni, Lethabo?” wabuza umama kaLethabo lo gama abaleka engena kwelo gumbi. “Mama, ndingathanda ukufumana igubu njengesipho sosuku lwam lokuzalwa!” “Hayi bo Lethabo − igubu?” Umama wakhe wanikina. “Ingabilogubu nje, Mama. Incede ibe ligubu elivela eNtshona Afrika. Watsho ecula edanisa egumbini lakhe. Dam dam di dam! Umama kaLethabo wamamela intombi yakhe icula. Wacinga ngotata wakhe. Wayemkhumbula ehleli phandle egcakamele ilanga. Phakathi kwemilenze yakhe kwakukho igubu elikhulu.

Wayelibetha, ebizela onke amadoda nabafazi belali ukuba beze ethekweni. Kwakuvutha umlilo. Wayencumile ejonge uLethabo, umzukulwana osandul’ ukuzalwa, njengokuba wayelele esingathwe ngunina nje. “Owu, ndiyamkhumbula utata wam,” uMama wacinga njalo. “Kodwa khawume kancinane! Ndisenazo izinto zakhe ezithile phaya esuthikheyisini phantsi kwebhedi yam.” UMama wayifumana isuthikheyisi endala phantsi kwebhedi. “Owu hayini, kuzele izigcawu nje apha kuyo!” wakhalaza uMama. Zithe zakuva ilizwi lakhe izigcawu, zabaleka zazimela. Umama wayitsala isuthikheyisi waza wayivula. Ngaphakathi kuyo wafumana igubu elincinane – elibukhulu bulungele kanye uLethabo. “Owu, enkosi Tata! Ndiyalikhumbula eli gubu! Wawulenzele uLethabo!” Kwakuthe cwaka egumbini lokulala likaLethabo.

Ngokuthe cwaka, uMama wachwechwa waya kwelo gumbi waza wavula ucango. Ukukhanya okuvela enyangeni kwakukhanyisa ebusweni bentombi yakhe lo gama ileleyo. UMama wabeka igubu phantsi ecaleni kwebhedi waze waphuza uLethabo esidleleni. “Min’ emnandi kuwe, Lethabo,” watsho esebeza. “Min’ emnandi kuwe, ngeminqweno emihle evela kum notat’ omkhulu wakho.”



UFeleng ufunda ukufunda
Libali likaJoanne Bloch
Imifanekiso izotywe nguAnita Sent
Liguqulelwe esiXhoseni nguNobuntu Stengile

UFeleng inundu wayewathanda amabali. “Mama,” wayesitsho qho ngokuhlwa, “ndicela usibalisele ibali. Ndiyathembisa sizakuya kulala emva koko. Ndiyakucela torho, ndiyakucela!” UMama Nundu wayesazi ibali elinye kuphela, kwaye wayesele ebukruquka kukusoloko elibalisa. Kodwa uFeleng nabanye abantwana benundu babesoloko bemcenga ade alibalise kwakhona. Wababalisela ngokubalasela kwakhe kwigumbi lokuphekela. Wathetha ngohambo lwakhe lwalapho, nangezinto ezinkulu nezingaqhelekanga awathi wazibona ekhabhathini.

“Abantu basebenzisa izinto ezininzi, ezifana neekomityi neepleyiti namacephe,” wabalisa watsho. “Abantu abaqhelekanga ngeyona ndlela!” Uvutho-ndaba lwebali kuxa uMama Nundu wayexelela abantwana ngeentlobo zokutya athe wazingcamla kolu hambo lwakhe. “Kwakukho iingququ zezonka, amaxolo wama-apile, izigaqa zezidudu ezimnandi namagaqa eswekile emva kwesitovu ...” wabalisa watsho.

“Mh-h-h!” badumzela ngamazwi anethemba. “Mh-h-h tana!” Kungekudala amehlo abo atwezeka. Wayefi ke kwisigaba esibi sebali – mhla umntu wazama ukumshwabadela. “Ndabalekela ukusindisa ubomi bam!” watsho uMama uNundu, edlalisa amehlo akhe, lo gama abantwana benundu bengcangcazela, bencwina bedikizelisa iimpondwana zabo ... Oku kwakuthetha ukuba eli lixesha lokulala. Ngenye imini uMama Nundu waxelela abantwana bakhe ukuba bahambe baye kutya isidlo sasemini. “Feleng, nguwe omdala,” watsho. “Uze uncede ujonge abantakwenu.” Amanundu awatyi yonke imihla, ngako oko amancinci ayelambe kakhulu. Balinda bade bemka abantu kwasala kuthe cwaka endlwini. Nganye nganye alambisa aphuma kwiintanda zodonga lwendlu ayehlala kuyo. “Ndilandeleni,” wasebeza watsho uFeleng. “Nize nenze yonke into endiyenzayo.” Enyuka enyuka ngomlenze wetafi le enkulu. Phezu kwayo kwakukho iincwadi ezintathu okanye ezine ezivuliweyo zinephepha neekhrayoni zithe saa apho. “Khangela oku kutya kunencasa kangaka!” wahleka usisi kaFeleng uPhuti. “Intle le nto yokuba abantwana babantu bengamaxelegu!” “Mh-h-h!” batsho bonke abantwana benundu ngelixa besenyuka kumqolo weencwadi. “Mh-h-h, mh-h-h!” Kodwa ngephanyazo, wathetha uFeleng.

“Sanukuzitya iincwadi,” watho. “Yityani le nto endaweni yazo.” Watsho ekhomba umzobo orhoqololo. “Imnandi yona. Inencasa emnandi yekhrayoni.” “Kulungile ke,” batsho abantakwabo. Babelambe kakhulu ukuba bangalwa naye. Ngephanyazo bonke babexakeke ngumzobo − bonke ngaphandle kukaFeleng. Kuqala, wayeqwalasele kwimigcana egosogoso emnyama nakwimifanekiso enemibala eqaqambileyo kumaphepha encwadi evulekileyo. Emva koko wenyuka kuyo, waze waqalisa ukuhamba kancinane nangobunono ngemigcana leyo igosogoso. Kuqala, oobhuti noosisi bakhe babexakeke gqitha behlafuna baze abakuqaphela oko wayekwenza. Kodwa emva kwethutyana, udadewabo omncinci uFifi wajonga waze wabuza wathi. “Wenza ntoni Feleng?” wabuza ngelizwi elikhwazayo, nelitswinayo. “Kutheni ungatyi nje?

Wasuka wancuma uFeleng. “Linda wena, uza kubona,” watsho. “Ndakubuya ndinibalisele.” Ngobo busuku, ngethuba amanundu amancinane ayebuthelene kumama wawo kwithanda eliseludongeni, uFeleng waqalisa ukuthetha. “Ndiyanazi ukuba nifuna ntoni!” watsho uMama Nundu. Wayonwabile emva kosuku oluthe cwaka ezihlalele yedwa ekhaya. “Nifuna ndinibalisele ibali.” Wancuma uFeleng. “Hayi namhlanje,” watsho. “Fifi , xelela uMama ukuba ndenze ntoni namhlanje.” Akuva uMama Nundu ngendlela uFeleng ebewalandela ngayo amagosogoso ebesencwadini ngelixa bona abanye abantwana besitya, umama wakhe wababuxhalaba yile ndawo. “Ubusenza ntoni Feleng?” wabuza. “Bonke abantwana kufuneka betyile, uyayazi loo nto.” “Ndisenokutya nangomso,” watsho uFeleng. “Namhlanje ndenze into engcono nangakumbi – ndifunde ukufunda!” Wacacisa ngendlela ebeyijonge ngayo imibala emnyama ephepheni eyimatanisa nemifanekiso. “Ndiqaphele ukuba bekundixelela okuthile oku,” watsho.

“Emva kwethuba, ndiye ndaqalisa ukukuqonda okuthethwa ngaloo magosogoso ... ngoonobumba, kwaye oonobumba benza amagama xa bedibene. Amagama wona enza izivakalisi, zize izivakalisi zona zenze amabali. Ngako oko ngolu rhatya khawuphumle Mama – lityeli lam lokuba ndibalisele WENA ibali!” Wandula uFeleng wabalisela umama wakhe kunye nabantakwabo ibali elimalunga nomntwana womntu owahamba waya emlanjeni waze wadibana nengwenya. “Yintoni umlambo? Iyintoni yona ingwenya?” lakhwaza inundu elincinci. “Nam andazi,” wahleka uFeleng. “Kuza kufuneka ndikuphande ngomso oko. Kodwa umfanekiso ubonise into enkulu eyoyikekayo enomlomo omkhulu kakhulu.” “Njengomntu!” watsho uMama ebuhlasimla, batsho bangcangcazela bonke abantwana benundu, bencwina bedikizelisa iimpondwana zabo ... Oku kwakuthetha ukuba eli lixesha lokulala.



Umvundla kunye neNcanda
Libaliswa kwakhona ngu-Elaine Ridge

Imifanekiso izotywe nguMieke van der Merwe

Liguqulelwe esiXhoseni nguNobuntu Stengile

Kudala-dala kwakukho umvundla owawubaleka kakhulu, usogqitha zonke ezinye izilwanyana zasefama. Wawuzingca, uzidla kakhulu ngamendu awo. Wawusoloko udlisela, uzikhumbuza ezinye izilwanyana ngokuba yimbaleki kwawo.
“Ndibaleka ndishiya nomoya,” wawuqhayisa utsho, uphinda-phinda loo mazwi kumhlobo wawo, uNcanda.
Ngenye intsasa uMvundla noNcanda badibana esangweni elibakhokelela emasimini,
kwasefama apho. UMvundla awuphozisanga maseko, waqalisa ukuqhayisa, “Ndiyeyona mbaleki yakha yakho ehlabathini. Ndibaleka ndishiya nomoya.”
“Andiboni kanjalo mna,” watsho uNcanda ngokuzithemba. “Ndicinga ukuba nam lo ndingakogqitha ngokubaleka.”

“Unwabu olunjengawe?” wahleka uMvundla umsinekele. “Uyaziqhatha ukuba uthi wena ungandodlula ngamendu.”
UNcanda wacinga umzuzwana. Waza wathethela phantsi esithi, “Kulungile. Masibone ukuba ngubani obaleka ngaphezu komnye. Singakhuphisana elugqatsweni ngomso. Siza kubekisa
ukusuka kweli sango siye ekupheleni kwamasimi size siphinde sibuye.”
“Kulungile,” watsho uMvundla. “Andizikubaleka nokubaleka ukuze ndiphumelele, Milenzana miFutshane omdala.”
“Uza kubona,” watsho uNcanda. “Akufuneki ude ube nemilenze emide ukuze uphumelele ugqatso, uyazi. Ndiza kuhlangana nawe kweli sango ngomso, ukuphuma kwelanga. Ndiza
kuluphumelela ugqatso. Kufuneka undithembise ukuba xa ndiphumelele akusoze uphinde undibize ngamagama anjengooMilenzana miFutshane okanye Nwabu, kwakhona.”
“Kulungile,” wavuma uMvundla, uqinisekile kakhulu ngesiqu sawo. “Ukuba ngokwenene ufuna ugqatso nam, uza kulufumana. Ndiyathembisa ukuba andisoze ndiphinde ndithi
Nwabu okanye Milenzana miFutshane – UKUBA uphumelele. Ndiyazi kakade ukuba oko soze kwenzeke. Ndinamendu angaphezulu nakwawomoya. Ndiza kufi ka ezantsi emasimini
ndiphinde ndibuye lo gama wena usacinga ngokusuka. Ngoko ke ndiza kukwazi ukukubiza ngamagama athi Milenzana miFutshane okanye Nwabu kangangoko ndithanda. Ha! Ha!”
UNcanda waxelela umkhuluwa wakhe ngolu gqatso, “Owu zinkosi,” watsho umkhuluwa wakhe, “wenze impazamo enkulu. Yintoni ebangele ukuba ufune ukwenza into engenakwenzeka efana nale? UMvundla unamendu adlula nawomoya. Ngoku uza kukubiza ngamagama afana noNwabu noMilenzana miFutshane ubomi bakho bonke.”
“Ungakhathazeki,” watsho uNcanda, “ndineqhinga. Ndineqhinga elikrelekrele kakhulu. Ukuba uyandinceda, sisobabini singamfundisa isifundo uMvundla. Uza kutsho uyeke ukuzingca nokuqhayisa – kwaye akasoze aphinde andibize ngamagama athi, Nwabu okanye Milenzana miFutshane kwakhona!”
Ngosuku olulandelayo uNcanda wafi ka kuqala kunoMvundla. Njengesiqhelo, wathatha ixesha elide phambi kokuba afi ke apho, kodwa wayelinde enoncumo ebusweni bakhe ukufi ka koMvundla phambi kokuba ilanga lithi chapha endulini.
“Molo, Milenzana miFutshane. Uqinisekile ukuba usafuna ukukhuphisana nam elugqatsweni?
Uyazi ukuba akunalo nelincinane ithuba lokuba ungaphumelela. Ingaba ukulungele kusini na ukoyiswa? Khumbula, ndinamendu awodlula nawomoya,” watsho uMvundla.

UMvundla wawuqinisekile ukuba wawuza kuphumelela kangangokuba wawusele ucinga ngamanye amagama amatsha owawuza kumbiza ngawo uNcanda emva kogqatso. Oku
kwakuza kuba mnandi kakhulu kuwo.
UNcanda wayezincumele ethe cwaka. Wayemile ezipholele elinde emgceni wokuqalisa ugqatso. “Masiqiniseke ngemithetho,” watsho. “Siza kubaleka siye ezantsi emasimini, size siphinde sibuyele kweli sango, akunjalo?”
“Ewe kunjalo,” watsho uMvundla. Emva koko wakhwaza wathi, “Lungani! Phakamani!
Balekani! waza wabaleka kangangoko unakho.
Ngethuba usondela emazantsi emasimini, wawuphelile yintsini. “UNcanda inokuba kungona usazama ukuqala ukubaleka ngoku. Owu, lunwabu ke khona.”
Khawufane ucinge ukuba wamangaliseka kangakanani uMvundla xa uNcanda esithi gqi echulumancile ezantsi emasimini aze athi, “Ndifi ke kuqala kunawe!”
UMvundla wema okomzuzwana. Emva koko wathi guququ wabaleka ubuyela esangweni ngesona santya siphezulu ungazange wabaleka ngaso ngaphambili. UMvundla wawungafane ukhefuzele, uphefumlele phezulu, kodwa ngaloo mini wawukhefuzela, uphefumlela phezulu ubilile uthe xhopho ngexesha owafi ka ngalo esangweni. Wabheka ngasemva. Kwakungekho phawu lweNcanda. Ngeli xesha, wawuqinisekile ukuba
uphumelele. Kanye ngelo xesha kwavakala ilizwi elonwabileyo kwelinye icala lesango.
“Kwakhona, ndifi ke kuqala kunawe!” Yayingenakwenzeka loo nto! Kodwa ngenene nankuya uNcanda, emncumele kamnandi uMvundla.
UMvundla wawungawakholelwa amehlo wawo. UNcanda wayemshiyile elugqatsweni.
Waguquka wemka ucothoza, ukugoduka ujingisa intloko yawo, uthe nyoxo ludano.
Kodwa ingaba wakwazi njani uNcanda ukushiya uMvundla? Inyaniso kukuba zange abaleke kwa-ukubaleka. Wathi nje ukuba uMvundla usuke emgceni usinge ezantsi emasimini, uNcanda wazimela ngasesangweni.

Umkhuluwa wakhe wayesele ezimele kade ezantsi emasimini. Xa uMvundla ufi ka ezantsi emasimini, yayingumkhuluwa kaNcanda owathi gqi wathi “Ndifi ke kuqala kunawe!” UMvundla wawothuke kakhulu kangangokuba zange uqaphele nokuqaphela ukuba yayiyincanda yimbi leyo yayisitsho. Xa uMvundla wawufi ka
entanjeni, ukhefuzela uphefumlela phezulu kwaye ubilile, konke ekwakufuneka uNcanda akwenze yayikukuphuma ngokuzolileyo kwindawo azimele kuyo athi, “Kwakhona, ndifi ke kuqala kunawe!”
UMvundla zange uphinde uqhayise kwakhona – ingakumbi uqhayisele uNcanda. Waba ngumhlobo ongcono kakhulu. Zange uphinde umbize ngamagama amabi uNcanda kwakhona. Kwaye zange uyibhaqe indlela uNcanda awamshiya ngayo ukuze aluphumelele ugqatso.



UThembela emoyeni
Ibhalwe nguLeo Daly
Imifanekiso nguMagriet Brink
Iguqulelwe esiXhoseni nguNobuntu Stengile

“Heyi, Thembela!” wakhwaza uMama. “Kuvuthuza umoya ombi phandle. Ngena endlwini okanye uza kungenwa yingqele.”
Kodwa uThembela akakuphulaphulanga oko kuba wayonwabe kakhulu. Iinwele zakhe ziyaphaphazela zinyuke ziye phezulu, zize zithi gqume phezu kweendlebe zakhe. Ilokhwe yakhe yayingathi yikayiti, kwaye uThembela wayeqinisekile ukuba xa ebefuna, ebenokukwazi ukubhabha – abhabhe aye phezulu esibhakabhakeni.
“Umoya uphephezela kamnandi Mama,” uhleke watsho. “Andifuni kungena ngaphakathi.”


“Kunyazelekile ungene Thembela,” uphendule uMama. “Akulunganga ukuba ube
phandle – kuyingozi kakhulu apho.”
UThembela uphakamisa iingalo zakhe azelule emacaleni, aze amana ezinyusa ezithoba okwentaka ebhabhayo. “Kulungile ke, kulungile,” utsho encumile. “Ndiza kungena endlwini.”
Wanele nje ukuba atsho, watsiba. Wanqumla iyadi kwaye eziva ngathi uyabhabha.
Umoya wamgubungela waza wamthwala wambuyisela kuMama, othe wavala ucango esakungena.
“Shu, Thembela! Awudinwanga kokwakubhabha kungakaya ubukwenza? Kutheni ungangeni ebhafi ni uhlambe ngamanzi ashushu uze emva koko uye ngqo ebhedini yakho nje?”
Xa uMama esiza kombathisa uThembela uthe, “Hayi, Thembela, inokuba nguwe kuphela umntu othanda umoya apha ehlabathini.” Phambi kokuba uMama ahambe, uThembela ucele ukuba avule umdiyadiya ukuze abone amafu ehamba, abone nemithi ishukuma kancinane apha naphaya. Uphuze uMama wakhe walala yoyi.
Ngaloo mpelaveki, uMama kwakufuneka aye edolophini, ngoko ke uMakazi uIda kwakufuneka aze kuhlala naye.
“Owu Nkosi yam,” utshilo uMakazi uIda enesingqala, “ndive ezindabeni ukuba kuza kubakho isiphango!”
Amafu afi ngiza esibhakabhakeni imini yonke, kwade kwamnyama ngathi kusebusuku. Emva koko kwaqalisa ukunetha. UThembela akazange akukholelwe oko akubonayo. Kwakusina ngohlobo angazange alubone, kwaze ngokukhawuleza kwakho amadama kuyo yonke indawo. Kodwa uThembela uncumile. Unxibe
isikhwehle sakhe kunye neegambutsi zakhe waze waphuma phandle.


“Hayi, Thembela!” wakhwaza uMakazi u-Ida. “Ngena ngaphakathi ngoku!”
Kodwa uThembela akazange aphulaphule kuba wayonwabe kakhulu. Wayehleka xa umoya umpompa uzalise isikhwehle sakhe kunye nomnqwazi wakhe, ibe ngathi yibhaloni enkulu. “Ukuba ndinokwenyusa iingalo zam,” ugigitheka atsho, “ndingabhabha!”
Kanye ngelo xesha uMakazi uIda uphume ebaleka enxibe igawuni yakhe epinki, waze wamthi hlasi uThembela
wamfunqula, wamngenisa endlwini.
“Akakho umntu owuthandayo umoya,” utshilo uMakazi uIda.
“Uvuthuza ngamandla, uyabanda kwaye awutsho kamnandi nje
kwaphela.”
Wathi xa uMakazi uIda ezokumombathisa, uThembela
wacela ukuba kuvulwe umdiyadiya ukuze akwazi ukubona imithi
ishukuma namafu ehamba. Kodwa uMakazi uIda uthe, “Hayi! Nakanye, ayisoze yehle ke leyo tu!” Wawuvala
umdiyadiya. “Ngoku masithembe ukuba le ndlu ayisayi kukhukuliswa yile mvula,” watsho uMakazi uIda ehlasimla.
UThembela weva izithonga zeendudumo nokunetha kwemvula phezu kwendlu.
Umoya ngoku wawuvakala uvuthuza kwiindonga zendlu. Wawunkqonkqoza emnyango ushukumisa neefestile. Wawungxola ungena ngetshimini, usoyikisa uMakazi u-Ida, kangangokuba wazimela emva kwesofa. Uphahla lwakrekreza aze amaplanga omgangatho nawo atshixiza, nemithi yatsho ngenzwinini yomlozi
onezothe.
UMakazi uIda wakhala, “Owu Nkosi, siza kuphaphatheka sonke!” Kodwa uThembela wayengoyiki. Waxhuma ebhedini wabaleka wehla ngamanqwanqwa.
Ngokukhawuleza wanxiba iigambutsi zakhe wathatha nesambreli sakhe. Emva koko waphuma ngobukroti waya phandle. Umoya wawuvuthuza uvela macala onke kwaye nemvula isina neendudumo zigqekreza esibhakabhakeni.
“Ndim, Moya,” watsho uThembela. “Kutheni unomsindo kangaka? Ingaba ucinga ukuba akukho mntu ukuthandayo? Yithi uyadlala. Nokuba uyangxola kwaye uyabanda, kodwa uyonwabisa kakhulu – kwaye ndiyakuthanda. NDIYAKUTHANDA MOYA!”


Sebenzisa ubugcisa bakho!
Ngephanyazo, zayeka iindudumo aze amafu amnyama emka. Kwakamsinyane nemvula yanika isiqabu. Akujonga phezulu uThembela, wabona isibhakabhaka sityhilile. Inyanga yayiphelele kwaye zonke iinkwenkwezi zimenyezela. Ngoku umoya
wawuphephezela kamnandi kuye, unyusa isambreli sakhe umphuza kancinane nangothando ezidleleni zakhe.
“Enkosi, Moya,” utshilo uThembela. “Enkosi ngokuyidudula imvula.”
Emva koko uThembela waguquka wangena endlwini. Wancedisa uMakazi uIda ukuba aphakame emva kwesofa waze wamenzela ikomityi yeti eshushu.
“Owu Nkosi,” utshilo uMakazi u-Ida, “Andiwuthandi kwaphela umoya.” Kodwa yena uThembela wasuka wancuma.




Yin'a le
libhalwe nguJude Daly
Imifanekiso nguMagriet Brink
Liguqulelwe esiXhoseni nguNobuntu Stengile

Kwakusina, idyudyuza nyhani, kwaye u-Amina yena wayekruqukile kwaye enesithukuthezi. Kwakungekho namnye kubahlobo bakhe owayekwazi ukuza kudlala naye kwaye bonke abantu apha endlwini babexakeke zezabo! Bonke abantu babehlala bexakekile! Kwakungemnandanga tu ukuba ngoyena mntu mncinane.
U-Amina wayengqengqe ebhedini yakhe. Wenza unonkqo ngentloko yakhe.
Wasa wanxiba iwigi yakhe, wadanisa. U-Amina wajikeleza ezibhijabhija.
Wabaleka etyhuthuzela. Etyityimba, ezidlikidla. Emva koko wazijula ebhedini yakhe. Akukho nto yancedayo. Wayesakruqukile kwaye esenesithukuthezi.
Ngoko ke, u-Amina wakhupha izinto zakhe zokudlala. Uninzi lwazo yayizizinto awayezishiyelwe naziphiwe ngoodade wabo abadala, nditsho nebhokisi le yokugcina izinto nayo wayeyiphiwe. Wabeka u-Eli, uDassie, uRabbit noMouse ebhedini yakhe. Babeza kuba nethekwana lokuphunga iti xa athe wayifumana itipoti.
Wakhangela ebhokisini kwakhona waze wafumana uYin’a le ngelo thuba. Wayelele elityelwe emazantsi engobozi yomthungo, ezantsi ebhokisini yezinto zokudlala.
U-Amina wamguqula uYin’a le ukuze abone ubuso bakhe, kodwa wayengenabo.

Usizana olulityelweyo olunguYin’a le! Wayemile bungqukuva-buskweri, kodwa wayengenabuso nazingalo okanye imilenze okanye amaphiko okanye umsila, esisibhukubhuku nje.
U-Amina wamhlalisa phezu kwebhedi uYin’a le phakathi kuka-Eli noDassie, baze bajongana noRabbit noMouse. Wayifumana itipoti waze wankinkisha iti, baphunga. U-Eli, uDassie, uRabbit kunye noMouse baphunga bagqiba ngokukhawuleza, ngokunjalo kwano-Amina. Kodwa zange akwazi yena uYin’a le. Phufu, wayeza kukwazi njani ukwenza oko engenamlomo nje!
Ngoko ke, u-Amina wathatha uYin’a le kunye nengobozi yomthungo waya kukhangela umakhulu wakhe.
“Yintoni leyo?” kubuza umakhulu wakhe.
“NguYin’a le,” watsho u-Amina. “UYin’a le ufuna umlomo.”
“Kulungile ke,” watsho umakhulu ka-Amina, “kodwa kufuneka sikhawulezise,
kuba ndixakeke kakhulu kwaye ininzi into ekufuneka ndiyenzile.”
Umakhulu ka-Amina wamnceda wathungela umlomo kaYin’a le; umlomo omhle ononcumo.
“Kwaye uYin’a le ufuna impumlo,” watsho u-Amina. Kodwa umakhulu wakhe wayengasammamelanga tu.
U-Amina wakhangela udade wabo ophakathi, uFozia.
“Yintoni leyo?” kubuza uFozia
“NguYin’a le,” kutsho u-Amina. “UYin’a le udinga impumlo.”
“Kulungile,” kutsho uFozia, “kodwa kufuneka sikhawulezise, kuba ndixakeke kakhulu kwaye kuninzi ekusafuneka ndikwenzile.” UFozia wanceda u-Amina bathungela uYin’a le impumlo, impumlo encinane ephequkileyo.
“Kunye namehlo,” watsho u-Amina. Kodwa uFozia wayesele
engasammamelanga. Ngoko ke, u-Amina waya kukhangela udade wabo omdala, uShireen.
Endleleni eya kuye, u-Amina wabonwa ngutata wakhe.


“Yintoni leyo?” wabuza utata wakhe.
“NguYin’a le,” watsho u-Amina, “UYin’a le udinga amehlo.”
“Akhona endinawo, watsho utata wakhe, “kodwa kufuneka sikhawuleze, kuninzi ekusafuneka ndikwenzile.”
U-Amina kunye noTata wakhe bathungela uYin’a le amehlo – amehlo amabini amenyezelayo angamaqhosha
“Kunye nomsila,” watsho u-Amina.
“Hayi ke, andikwazi kukunceda ngaleyo,” watsho uTata wakhe.
Ngoko ke, u-Amina waya kukhangela udade wabo omdala, uShireen.
“Owu, Nkosi yam,” watsho uShireen, “Uyifumene phi loo nto?” U-Amina uye wamxelela. “Wowu!” watsho uShireen, “Ndandiyenzela wena ndiza kukunika yona ukuzalwa kwakho, kodwa yalahleka phambi kokuba ndiyigqibe.”
U-Amina wanika uShireen uYin’a le. “Owu, Nkosi yam,” watsho uShireen, “ayisentle ngako. Inalo igama?”

“NguYin’a le,” watsho u-Amina, “kwaye uYin’a le udinga umsila.”
Bathe ke, u-Amina noShireen benzela uYin’a le umsila – umsila onoboya otshikizayo! Emva koko u-Amina noShireen bajonga uYin’a le waze yena wabancumela!
“Kunganjani ngesihluthu seenwele zewulu eziphothiweyo entloko?” wabuza uShireen, “kunye neendletyana ezitsolo? Kodwa ke kufuneka uhambe apha kuba ndisaxakekile kwaye ndisenezinto zam ekufuneka ndizenzile.”
U-Amina wathatha uYin’a le waya naye egumbini lakhe waze wamhlalisa phakathi kuka-Eli noDassie bangqamana noRabbit noMouse. Emva koko uye wenza enye itipoti yeti.
U-Amina waphunga ikomityi yanye ngokunjalo no-Eli, noDassie, noRabbit kunye noMouse, kodwa uYin’a le yena waphunga iikomityi ezintathu kuba wayenxanwe kakhulu. Kaloku, kwakukudala kakhulu eyilindile kwaye eyibawela iti!

